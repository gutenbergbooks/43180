<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Vincenzo Monti, di Ernesto Masi
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2;}
.center {text-align: center; text-indent: 0;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.verso {text-align: center; padding-top: 2em; font-size: 95%;}
div.chapter {page-break-before: always; padding-top: 3em;}

h1 {text-align: center; font-style: normal;
font-weight: normal; line-height: 1.5;}
h1 {font-size: 180%; margin-top: 2em; margin-bottom: 0em;}

hr {width: 70%; margin-top: 1em; margin-bottom: 1em;}
hr.mid {width: 50%;}
hr.tiny {width: 10%;}

.pagenum  {position: absolute; right: 5%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.xx-large {font-size: 180%;}
.g {letter-spacing: .2em;}
.smcap {font-variant: small-caps;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}

.poem {text-align: left; font-size: 95%; margin: 1.5em 10%}
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}

    </style>
  </head>
<body>

<div class="titlepage">
<p>
<span class="large">LA</span><br /><br />
<span class="xx-large g">VITA ITALIANA</span><br /><br />
<span class="small">DURANTE LA</span><br /><br />
<span class="x-large">Rivoluzione francese e l'Impero</span>
</p>

<hr class="tiny pad2" />

<p class="pad4 large">
<i>Conferenze tenute a Firenze nel 1896</i>
</p>

<p class="x-small">
DA
</p>

<p class="large">
Cesare Lombroso, Angelo Mosso, Anton Giulio Barrili, Vittorio Fiorini, Guido
Pompilj, Francesco Nitti, E. Melchior de Vogüé, Ferdinando Martini, Ernesto Masi,
Giuseppe Chiarini, Giovanni Pascoli, Adolfo Venturi, Enrico Panzacchi.
</p>

<p class="pad4">
<span class="large g">MILANO</span><br />
<span class=" small g">FRATELLI TREVES, EDITORI</span>
<br />
1897.
</p>
</div>

<div class="verso">
<hr class="mid" />
<p>
PROPRIETÀ LETTERARIA
</p>
<hr class="tiny" />
<p class="large g">
<i>Riservati tutti i diritti.</i>
</p>

<p class="pad2">
Tip. Fratelli Treves.
</p>
<hr class="mid" />
</div>

<div class="chapter">
<p>
<span class="pagenum"><a id="Page_365"></a>[365]</span>
</p>

<h1>
VINCENZO MONTI<br />
<span class="small">(1754-1828)</span>
</h1>

<hr class="tiny" />

<p class="center pad4">
CONFERENZA<br /><br />
<span class="x-small">DI</span><br /><br />
<span class="smcap x-large"><b>Ernesto Masi</b></span>.
</p>
</div>

<div class="chapter">
<p>
<span class="pagenum"><a id="Page_367"></a>[367]</span>
</p>

<p class="pad4">
Per discorrere di Vincenzo Monti mi par necessario
prendere le mosse da alcuni fatti e da
alcune considerazioni di ordine generale.
</p>

<p>
La letteratura italiana, non dirò moderna (perchè
a costruir questa stiamo affaticandoci ancora,
sempre un po' a tastoni, come in tutto il
resto) ma dirò, la letteratura italiana contemporanea
procede dal Parini e dall'Alfieri.
</p>

<p>
Sono due novatori il Parini e l'Alfieri? E chi
lo sarebbe, se non lo sono essi, che si crearono
di nuovo l'inspirazione, la materia, lo stile, persino
il pubblico, a cui rivolgersi?
</p>

<p>
Ma l'uno e l'altro sono altresì essenzialmente
classici, e generatori di quel neoclassicismo nazionale,
in cui consiste tutta la letteratura nostra,
che vien dietro a loro e sino al Manzoni.
Questa considerazione ne richiama un'altra, che
rientra nella prima, slargandola, ed è che in tutta
<span class="pagenum"><a id="Page_368"></a>[368]</span>
la letteratura italiana contemporanea v'ha due
fatti di suprema importanza, da una parte il
Manzoni (non dico il romanticismo del Manzoni,
ma il Manzoni), dall'altra la tradizione classica,
che permane, rammodernandosi bensì, ma sempre
costante, e non come reminiscenza di scuola,
d'accademia o di biblioteca, ma come forma viva,
vivissima, e va dal Parini e dall'Alfieri al Monti,
al Leopardi, al Giordani, al Botta, al Colletta,
al Niccolini e sino al Carducci.
</p>

<p>
O io m'inganno, o questa è la nota fondamentale
della nostra letteratura dal 1750 a tutt'oggi,
nota caratteristica e tutta sua. Nelle letterature
straniere contemporanee, dopo breve contrasto,
tutto è assorbito dalla corrente nuova, romantica
o moderna, ed ora realista, positivista, simbolista,
estetica o decadente, che vogliate chiamarla,
sicchè non trovate un poeta o un prosatore
di gran levatura, che non le si abbandoni
intieramente. In Italia invece ogni regione ha il
suo cenacolo letterario od artistico, più o meno
sensibile via via alle esigenze dei tempi, che
mutano, e che più o meno consente ad esse o,
come spesso accade, se ne infatua e le esagera,
ma la tradizione classica resiste e mai cede il
campo del tutto. È un bene, è un male? Il problema
si può porre, ma non credo si possa ancora
risolvere. Questo in quanto alla storia letteraria.
</p>

<p>
<span class="pagenum"><a id="Page_369"></a>[369]</span>
Quanto alle relazioni di essa colla storia civile
e politica, l'austera moralità del Parini riformista
mira a rinnovare l'individuo in Italia; la passionata
idealità dell'Alfieri rivoluzionario mira a
rinnovare il cittadino; l'una e l'altra coll'individuo
e col cittadino rinnovati a rifare un popolo
e ridargli una coscienza nazionale.
</p>

<p>
Ridargli? Ma l'avea esso mai avuta? È dubbio,
signore, se una vera coscienza nazionale sia mai
esistita in Italia, prima che incominci colla Rivoluzione
francese quella che chiamasi storia
contemporanea. È dubbio, se a crearla sarebbe
bastato il cosmopolitismo vago della letteratura
filosofica francese del secolo XVIII, che pure
avea varcato le Alpi prima di Napoleone Bonaparte
e si sovrapponeva, come ha acutamente
notato Augusto Franchetti, al concetto medievale
e dantesco della monarchia, per cui l'Italia non
poteva disgiungersi dall'Impero, e quindi al moto
intellettuale del Rinascimento, che avea esso
pure un carattere d'universalità e cronologicamente
poi era connesso con la fine dell'indipendenza
italiana.
</p>

<p>
Certo è che in Italia i primi segni del farsi o
rifarsi una coscienza nazionale si hanno subito
tra quel tumulto, tra quelle angoscie, tra quelle
incertezze dell'invasione francese, guidata dal
Bonaparte nel 1796.
</p>

<p>
<span class="pagenum"><a id="Page_370"></a>[370]</span>
Lazzaro Papi, il futuro storico e giudice severo
della Rivoluzione francese, chiude un suo
sonetto così:
</p>

<div class="poem">
<p class="i2">Tu che dell'avvenir nel grembo oscuro</p>
<p>Spinger sai l'occhio dell'acuta mente</p>
<p>E ciò che è dubbio altrui, vedi sicuro,</p>
<p class="i2">Dimmi: quel che dall'Alpi ora discende</p>
<p>D'armi e d'armati inondator torrente,</p>
<p>Ceppi a noi reca, o libertà ci rende?</p>
</div>

<p>
Non avevano invece dubbi di sorta quei cittadini,
che, quattro mesi appena dopo l'invasione
ed invocando i ricordi della Lega Lombarda
contro Barbarossa, fondavano già in Reggio d'Emilia
la Federazione Cispadana, da cui come dai
parlamenti della Cisalpina e dalla Costituente
di Lione esce per la prima volta dopo tanti secoli
uno stato di nome italiano, il quale, se non
altro, a traverso le vicende seguenti della Repubblica
e del Regno, rinnova lo spirito militare e
civile del popolo, ed è la prima mossa della nostra
rivoluzione.
</p>

<p>
Ma se Lazzaro Papi sta in forse, se i cittadini
della Cispadana, della Cisalpina e dei Comizi di
Lione (quel medio ceto, rialzato dalla moralità
del Parini e dall'idealità dell'Alfieri) si abbandonano
all'impulso ricevuto con cieca fede, molti
altri invece, gli stessi Parini ed Alfieri, danno
indietro; le plebi di Lugo, d'Arezzo, di Siena,
<span class="pagenum"><a id="Page_371"></a>[371]</span>
di Roma, di Verona, di Napoli, di Calabria, del
Piemonte, risentono invece, come dice il Carducci,
un vero “accesso medievale di ire guelfe
e ghibelline contro i nemici della Chiesa e dell'Impero„;
e chi esprime da cima a fondo tutti
questi contrasti, e strappi e trapassi dolorosi,
eppure fecondi, e le prime speranze, le prime
avversioni, i pentimenti subitanei, le confidenze
illimitate, poi i ciechi entusiasmi della gloria
militare, la fede estrema nell'uomo che la rappresenta,
e finalmente le disperazioni, i terrori,
le viltà, che tengono dietro all'immane ruina di
tanta grandezza, chi esprime, dico, da cima a
fondo tutto ciò nei versi più splendidi, che si
fossero sentiti da secoli, è Vincenzo Monti.
</p>

<p>
Sotto l'aspetto di tale espressione potente, immediata,
soggettiva e oggettiva ad un tempo dei
fatti contemporanei, non saprei dire che cosa
importi di più, se la sua vita o la sua poesia,
ond'è, che, comunque si giudichi il carattere del
Monti, m'è sempre sembrata sommamente baggèa
quella critica, che lo ha dipinto come non
altro che un vacuo e felice accozzatore di frasi
sonore ed ha voluto a forza applicare a lui il
famoso
</p>

<div class="poem">
<p>Sdegno il verso che suona e che non crea</p>
</div>

<p>
di Ugo Foscolo (detto a proposito delle statue
del Canova e non già della poesia del Monti),
<span class="pagenum"><a id="Page_372"></a>[372]</span>
falsa e sciocchissima applicazione, la quale, se
fatta al Monti, significa una confusione completa
d'ogni criterio d'arte e di storia e un rinunziar
di proposito a intender nulla della nostra storia
letteraria.
</p>

<p>
Ma critica e politica hanno sempre in Italia
proceduto a un dipresso così. V'ha i beniamini
della fortuna, ai quali si perdona tutto e pei
quali la gente arguta e disinvolta ha sempre in
pronto una qualche spiegazione, e v'ha le vittime,
alle quali non si perdona nulla, neppur l'ingegno,
se l'hanno, e per le quali nessuno si dà briga
neppur di cercare una spiegazione, che non sia
un obbrobrio di più, e di tali vittime è il Monti.
</p>

<p>
Voi vedete quindi la difficoltà grande, che s'incontra
a parlar di lui, senza inciampare nell'apologia
o nella diatriba, come hanno fatto del resto
quasi tutti quelli, che poco o molto hanno
scritto del Monti fino al Carducci, il quale, dando
all'Italia la più compiuta e meglio ordinata edizione
delle sue poesie, la richiamò, se non altro,
circa trent'anni sono, all'ammirazione del poeta,
“i cui versi, dice il Carducci, corsero il <i>bello
italo regno</i>, abbaglianti d'empito e di splendore,
come gli squadroni di cavalleria del re Murat„
e promettendo un ampio studio sul Monti, che
poi purtroppo non ha fatto, soggiungeva queste
memorande parole: “Nella storia letteraria del
<span class="pagenum"><a id="Page_373"></a>[373]</span>
gran secolo, che corse per l'Italia dal 1750 al
1850, quando sarà scritta con serenità oggettiva
e senza preoccupazioni di parte, Vincenzo Monti
riprenderà il luogo che gli spetta, come a principe
dell'arte d'un'intiera e ingegnosissima generazione,
come a prosecutore ed allargatore dell'antica
tradizione italiana, come a ravvivatore
del sentimento classico nella sua migliore espressione.„
</p>

<p>
Difficile dir meglio e più vero di così. Ma come
soggetto di conferenza il Monti ci si presenta di
necessità non quale è, e dev'essere, come soggetto
di studio esclusivamente letterario. Sotto
quest'ultimo aspetto la sua massima importanza
deriva dallo svolgimento del neoclassicismo del
Parini e dell'Alfieri, ch'egli perfeziona, varia,
adatta con inarrivabile potenza e facilità ed ammoderna
sempre più col realismo storico e colle
intonazioni preromantiche, che già si sentono in
lui e fanno già presentire altri trapassi ed altre
novità future e imminenti dell'arte. Ma come
soggetto di conferenza, dico, l'uomo, la vita, le
relazioni della sua poesia col suo tempo sembrano
avere importanza o attrazione anche maggiore,
se chi ne parla sapesse e potesse dir tutto
di quei diversi e opposti ambienti e momenti
letterari, morali, civili e politici, a traverso i quali
toccò al Monti di passare, seguendo gli impulsi
<span class="pagenum"><a id="Page_374"></a>[374]</span>
della sua indole nativa, violenta come ogni indole
debole, e debole come ogni indole violenta,
con scatti improvvisi e cascaggini non meno
improvvise ancor esse, con alternative continue
di abnegazione e di egoismo, di audacie e di
paure, di collere e di intenerimenti, di generosità
e di bassezze, per le quali ora domina le
circostanze, ora è dominato da esse, ed a vicenda
ora le circostanze del tempo ci spiegano la sua
vita, ora la sua vita è documento, che meglio
d'ogni altro spiega e caratterizza le circostanze
del suo tempo.
</p>

<p>
Che bel tema di psicologia storica, e come opportuno
anche oggi!
</p>

<p>
Ma vorrebb'essere nelle mani del Sainte-Beuve,
del Taine o di Carlo Hillebrand! In quella vece
non l'hanno trattato in pieno (il grand'emporio
Montiano di Leone Vicchi sta da sè e poi si
ferma al 1799) non l'hanno trattato in pieno,
che il Cantù e Achille Monti, un pronipote del
poeta: il primo con tutta quella salmeria di
pregiudizi e di rancori romantici, ultracattolici
e politici, che si strascinava sempre dietro,
e con cui rimestava la farragine di notizie
grandi e piccine, che avea sempre a sua disposizione
su ogni argomento, il secondo con sì
sviscerata idolatria di quella sua gloria gentilizia,
che quantunque fosse (me ne ricordo per
<span class="pagenum"><a id="Page_375"></a>[375]</span>
averlo conosciuto a Roma) la più mite, buona e
serena natura di vecchio classicista e liberale alla
Romana, che si potesse immaginare, una volta
messo su questo terreno, montava su tutte le
furie; sul Cantù e su ogni avversario o tiepido
ammiratore del Monti menava giù botte da orbi,
e di Vincenzo Monti difendeva tutto, assolveva
tutto, persino quello, di cui il poeta stesso s'era
con tanta fretta e sovrabbondanza di contrizione
accusato da sè.
</p>

<p>
Voi lo vedete, signore; non s'era così sulla
strada d'uno studio psicologico condotto con serenità
oggettiva e con buon metodo d'osservazione
e di critica; nè ora ho di certo alcuna
pretensione di percorrerla io quella strada sul
fragile veicolo, sul traballante velocipede d'una
conferenza. Mi contenterei di non esserne fuori
del tutto.
</p>

<p>
Leggendo le poesie del Monti si può temere di
non veder giusto sotto l'impero d'una specie di
seduzione estetica e perciò appunto vi dico: “oltre
alle sue poesie, leggete il suo epistolario.„
Se c'è uomo, di cui l'epistolario privato dica di
più ed a cui l'epistolario privato nuoccia di più,
quest'uomo è il Monti di certo. Ma se c'è uomo
altresì, verso il quale, più lo si conosce da vicino,
e più si senta il dovere di non giudicarlo
da pochi tratti e staccati, bensì nell'insieme e
<span class="pagenum"><a id="Page_376"></a>[376]</span>
bilanciando il bene ed il male con quella mesta
carità e misericordia, a cui danno pure qualche
diritto il genio, il lavoro, la sfortuna, la gloria,
questo è pure il Monti di certo.
</p>

<p>
Apologisti e detrattori con lui hanno torto del
pari. Le sue mancanze di carattere dispiacciono
e sono antipatiche. Tanto più dispiacciono, quanto
più s'ama la concordanza d'una forte virtù con
l'ingegno grande e la sapienza. Ma è innegabile
altresì quella fondamentale bontà dell'animo del
Monti, su cui il Giordani, da psicologo acuto,
anzichè da rétore, ha poggiato tutta la difesa
che ha fatta di lui, quella fondamentale bontà,
che pur congiunta a impressionabilità quasi morbose,
a maggior vivezza che profondità di sentimento,
alla mobilità della fantasia, alla muliebrità
dell'indole “tanto più notabile in corpo
quasi d'atleta e nella poetica baldanza dell'ingegno„
fu, direbbe il Taine, <i>la faculté maîtresse</i>
del suo spirito, e lo preservò sempre, in mezzo
a tutti i suoi errori, dal divenire un briccone,
come lo furono invece quasi tutti i suoi più accaniti
avversari, i quali tuttavia in tante particolarità
non d'ingegno, ma di carattere, somigliano
a lui.
</p>

<p>
Per uno studio, come il nostro, bisognerebbe
dunque tener sempre riuniti, potendo, sullo stesso
piano del quadro, l'uomo, il tempo, il poeta, più
<span class="pagenum"><a id="Page_377"></a>[377]</span>
importanti assai, tutti insieme, della pura tecnica
letteraria dell'arte sua, più importanti assai dei
colpi d'ala e dei voli della sua lirica, della continua
eleganza della sua frase poetica, della profusione
della sua vena, di quella sua potenza di dir tutto
con una precisione e insieme con una facilità e
un'armonia insuperabili, di quegli scoppi e di
quei <i>crescendo</i> quasi di sinfonia rossiniana, che si
incontrano ne' suoi versi, e infine di quella sua mirabile
e organica struttura d'artista sovrano, che,
pur alterando forse qua e là la semplicità divinamente
classica di Omero, ha permesso a un poeta,
che sta fra l'Arcadia del secolo XVIII ed il romanticismo
del secolo XIX, ha permesso a lui, che
poco o nulla sapeva di greco, d'essere l'interprete
più felice di quel patriarca della poesia umana.
</p>

<p>
La Roma del 1778, in cui a ventiquattr'anni
si <i>rotolò</i> per cercar fortuna Vincenzo Monti dalle
native paludi delle Alfonsine presso Fusignano
e dalle erbose solitudini di Ferrara, era ancora
quella che videro il Mengs, il Winckelmann, il
Gœthe, “i tre giganti dell'estetica tedesca, applicata
alla pittura, all'antiquaria e alla poesia.„
</p>

<p>
Regnava Papa Braschi (Pio VI), un nobiluccio
di provincia, a cui gli ordini d'elezione, sempre
democratici, della Chiesa avevano dischiusa la
via del trono, forse appunto perchè fra i vari
candidati possibili era il più oscuro. Poco versato
<span class="pagenum"><a id="Page_378"></a>[378]</span>
in lettere umane e divine, era un dilettante
di belle arti e ahimè! anche di politica e di finanze.
Ahimè, dico, sapendo noi quel che costa
tal sorta di dilettanti! — Non era bigotto. — L'avventuriere
Gorani sparla de' suoi costumi,
ma lo calunnia di certo. Era unicamente vano
e fastoso; vano della sua bellezza e della sua eleganza,
fastoso nell'aggiunger l'aquila di Casa
d'Austria e i gigli di Francia al suo stemma, nel
metter mano a grandi opere pubbliche e nell'arricchire
e illustrar la sua casa, rappresentata in
Roma dal nipote Luigi Braschi Onesti, un bestione,
a cui diè in moglie una graziosissima ragazza
romana, con un par d'occhi neri, cerchiati
e fulminei, un corpo di Venere canoviana, Costanza
Falconieri, e di tutti e due fece i maggiori
e più splendidi personaggi della corte e del
regno.
</p>

<p>
Così, e proteggendo un po' di lettere e d'arti,
Pio VI potea figurarsi di rinnovare Pericle, Augusto
e Leon X, e lasciarselo dire dai suoi poeti,
i giornalisti d'allora; ma già i tempi mutavano;
novità minacciose di scoperte scientifiche e di
dottrine filosofiche solcavano l'aria; il laicato, in
persona dei principi riformisti, batteva già in
breccia le vecchie pretensioni di supremazia civile
della Chiesa Cattolica; i giurisdizionalisti
precorrevano già i rivoluzionari di pochi anni
<span class="pagenum"><a id="Page_379"></a>[379]</span>
dopo, e dovette accorgersene lo stesso Pio VI,
quando per calmare le furie novatrici dell'Imperatore
Giuseppe II pellegrinò a Vienna nel 1782,
senz'altro risultamento notevole che di far morire
di raffreddore il vecchio Metastasio, affacciatosi
a una finestra per vederlo passare, e peggio
ancora, quando dopo il 1789 incominciarono le
prime agitazioni della Rivoluzione Francese.
</p>

<p>
Che cos'era il Monti in questi primi anni del
suo soggiorno in Roma? Nelle apparenze un bel
giovine, con titolo d'abate (gli abati erano i <i>lions</i>
di Roma) con molto ingegno e pochissimi quattrini,
un Pastor Arcade, che avea sempre in
pronto un sonetto per ogni lietezza o sventura,
specie dei pezzi grossi, e dopo le illustri nozze
Braschi-Falconieri, da lui celebrate con un canto
di stupenda fattura, <i>la Bellezza dell'Universo</i>,
rimeritato coll'impiego di segretario del Duca
Luigi Braschi, il magnifico nipote del Papa.
</p>

<p>
Vi figurate, signore, quello che avranno pensato
i buoni villici delle Alfonsine e i solitari
condiscepoli di Ferrara d'un così promettente
esordio di fortuna? E quando poi lo avranno saputo
Bussolante del Papa e Segretario degli Avvocati
Concistoriali? Per lo meno si saranno
aspettati di vederlo da un'ora all'altra Cardinale!
</p>

<p>
E certo, dato l'ambiente della Roma d'allora
e colla forza d'ingegno di Vincenzo Monti, aver
<span class="pagenum"><a id="Page_380"></a>[380]</span>
voce in Arcadia, aver un piede in corte, un altro
nelle anticamere di Casa Braschi, sarebbe come
nella Roma d'adesso aver.... Ma non divaghiamo!...
Le apparenze erano belle; la sostanza poco o
niente, e l'aspettata fortuna pel Monti non
venne mai.
</p>

<p>
Due cose l'attraversarono sempre, ora ed in
avvenire, l'invidia degli emuli, che non gli diede
mai tregua e contro la quale egli non ebbe mai
nè la dignità della noncuranza e del disprezzo,
nè la giusta misura della risposta; e l'indipendente
superiorità, l'indocilità critica, starei per
dire, della sua mente, che non gli consentì mai
l'intiera sommissione, l'intiera dedizione di sè
e la rinuncia incondizionata ad ogni discussione
e ad ogni ribellione, quali bisognano agli uomini,
che non hanno altra regola di vita che la propria
fortuna.
</p>

<p>
Sta in ciò il bene ed il male del Monti, e
colla subitaneità delle sue impressioni, de' suoi
entusiasmi, de' suoi sdegni, delle sue audacie inconsiderate
e de' suoi sgomenti quasi puerili, sta
in ciò per gran parte il segreto delle sue mutazioni
e dell'apparente leggerezza delle sue convinzioni,
donde s'è formata per lui la leggenda
dell'<i>abate</i>, del <i>cittadino</i> e del <i>cavaliere</i>, quasi a
significare le sue calcolate e successive voltate
di casacca, da clericale in Roma a repubblicano
<span class="pagenum"><a id="Page_381"></a>[381]</span>
nella Cisalpina e a cortigiano di Napoleone e
poi della Ristaurazione.
</p>

<p>
In quella vece chi guardi bene e consideri spassionatamente
la sua vita e la sua poesia, vedrà
che per disgrazia sua egli è in disaccordo con
tutte le vicende storiche, a traverso le quali gli
è toccato passare. Nella Roma di Pio VI, prima
di sentirsi rivoluzionario come l'Alfieri, egli s'è
sentito riformista e filosofo, come il Parini, il
Verri, il Beccaria, il Filangeri; poi ha idoleggiato,
come tutti i giovani del suo tempo, nelle agitazioni
sotterranee delle Logge Massoniche i primi
e più puri ideali della Rivoluzione Francese, che
parvero, ed erano, l'aurora della libertà sorgente
sul vecchio mondo; poi ha inorridito degli eccessi
del <i>Terrore</i> e ha dato indietro, e finalmente
ha sperato la liberazione d'Italia dalle armi francesi
ed è passato da Roma papale a Milano repubblicana.
Qui, tra le violenze degli invasori e
le scapestrerie stupide, ladre ed anarchiche dei
neogiacobini italiani, il Monti, per organica dirittura
di mente, si trova ad essere un liberale
moderato: disgraziatissima disposizione di spirito
in certi momenti politici, per la quale non si fa
paura a nessuno e non vi vuole nè Dio nè il
diavolo. Or bene, in chi fissar l'animo e gli occhi
fra tutto quel pandemonio? Qual'è la forza
unica, che sembra poter dominare e dar sesto ed
<span class="pagenum"><a id="Page_382"></a>[382]</span>
ordine a quel <i>caos</i>? Napoleone! Ed il Monti, come
il Melzi, come l'Aldini, come tutti i ragionevoli
e gli onesti, si volge a lui. Ma Napoleone alla
sua volta s'ubbriaca di potenza e di gloria e strascina
l'Italia dietro il carro della sua sfrenata
ambizione, ed ecco il Monti non disposto a seguirlo.
“Costui fa cose (così scriv'egli al Lampredi)
da raffreddare un vulcano. Precipiterà sè
e noi, quanti siamo a lui devoti. Una sola buona
cosa ha fatto, l'organizzazione di questo regno:
ma poi come tratta noi Italiani? Si rende nemici
tutti i re d'Europa, che alla fine trionferanno.
E noi cadremo con lui.„ Che ne dite?
Il conte di Cavour, buon'anima, non potrebbe
preveder meglio e ragionar più dritto di questo
poeta!
</p>

<p>
E forsechè fu egli solo, il Monti, nell'immane
catastrofe Europea dell'impero napoleonico, fu
egli solo, il Monti, a confidare nei benefici della
pace e nella moderazione degli alleati liberatori?
No, signore! Era un'intiera generazione, che, sentendosi
soccombere fra tante speranze deluse e
gli strazi di vent'anni di guerre incessanti, acclamava
fra le accumulate ruine alla pace ed a
chi pareva portarla e con parole ingannatrici la
prometteva.
</p>

<p>
Fu un errore, fu una colpa di tutti, ed al Monti,
che canta il <i>Ritorno d'Astrea</i>, certamente preferisco
<span class="pagenum"><a id="Page_383"></a>[383]</span>
il Foscolo, che va in esilio, ma non dimentichiamo
che fra quegli acclamanti era persino
Federico Confalonieri, il glorioso martire del '21.
Il Confalonieri scontò la sua illusione giovanile
collo Spielberg; il Monti, vecchio e malato,
coll'abbandono e la povertà. Non è lo stesso, ma
è pur qualche cosa, e sarebbe anche di più, s'egli
non se ne fosse lagnato, nella stessa guisa che
sarebbe più bello l'esiglio del Foscolo, se avesse
pagato i suoi debiti o saputo contrastare colla
fame, come Giuseppe Mazzini. Ma io non v'ho
detto che il Monti fosse un eroe; v'ho detto che
oltre ad essere un gran poeta, era un uomo
buono, migliore di certo di tutti i suoi avversari
e detrattori, e questa (piaccia o non piaccia a
tutti i Cantù vivi e morti) è la verità.
</p>

<p>
E poeta grande è pur anco per chi ha il senso
vero dell'arte e la intende e ne giudica con criteri
d'arte e di storia e non colle preferenze del
giorno per giorno e dei gusti, che cambiano e
rivengono, come le fogge del vestire.
</p>

<p>
Non lo cercate in quei primi vaneggiamenti
d'amori giovanili, sfogati all'italiana in sonetti
ed anacreontiche, nè in quei temi da seminario
e da sagrestia, ch'erano d'obbligo nell'Arcadia
di Roma, anticamera del Vaticano, nè in quei
profluvi di lodi, di auguri e di pronostici strampalati,
ai quali non potea ricusarsi l'abate novellino,
<span class="pagenum"><a id="Page_384"></a>[384]</span>
andato a Roma per far carriera, il segretario
del duca Braschi e il <i>bussolante</i> di Sua
Santità.
</p>

<p>
Cercatelo bensì dove un gran soggetto lo inspira,
come nella <i>Bellezza dell'Universo</i>, o una
convinzione sincera lo esalta, come quando celebra
i trionfi della ragione e della scienza nell'<i>ode</i>
a Montgolfier, o quando la passione lo trasporta,
come nei versi sciolti a Sigismondo Chigi,
nei <i>Pensieri d'Amore</i> e nelle <i>Elegie</i>, o quando la
straordinarietà e la grandezza dei fatti contemporanei
lo solleva alla concezione dantesca della
<i>Bassvilliana</i>. Qui è il vero Monti, il Monti fantasista
e coloritore insuperabile e pel suo tempo
originalissimo, e con quella sua eloquenza, agilità
e musicalità di verso, che prorompe a guisa
di torrente e si prova e riesce a dir tutto, con
una genialità, una vaghezza, una varietà, una
potenza di forme, che prima di lui non hanno
riscontro se non in Dante ed in Ariosto.
</p>

<p>
E se volete persuadervi di che cosa è capace
come artista, vedetelo quando si rituffa in piena
mitologia, come nella <i>Musugonia</i> e nella <i>Feroniade</i>
(che il semi-romantico Zanella nella sua
<i>Storia</i> non gli può perdonare) e non solo v'apparirà
tutto il massimo svolgimento, ch'egli seppe
dare al neoclassicismo, dominante dal Parini e
dall'Alfieri sino al Manzoni, ma assisterete al
<span class="pagenum"><a id="Page_385"></a>[385]</span>
prodigio d'un arte, continuata e approfondita poi
sempre più dal Foscolo e dal Leopardi, d'un arte,
dico, che galvanizza cadaveri, e con sentimento
moderno rimanifesta la giovinezza immortale del
genio greco e romano e lo fa rivivere in pieno
tra la fine del secolo XVIII e il principio del
secolo presente.
</p>

<p>
Sotto tale aspetto il Monti fu paragonato giustamente
al Canova, ma la Roma di Pio VI, che
perdonerà allo scultore la bellezza pagana delle
sue Dee e Semidee e persino la procace nudità
di Paolina Bonaparte, sorgente in sembianza di
Venere molto terrena dal piccolo <i>sofà-empire</i> di
Villa Borghese, la Roma di Pio VI, dove si lascia
morir di veleno o di crepacuore lo Spedalieri,
perchè ha osata una timida conciliazione
fra il dogma e il <i>Contratto Sociale</i> del Rousseau,
non perdonerà al poeta d'avere, ripigliando la
tesi degli Enciclopedisti, ricongiunto il suo pensiero
a quello del Parini, dell'Alfieri e di tutti
i contemporanei riformisti, Lombardi e Napoletani,
d'aver intuonato, lì, appiè della cattedra
infallibile di San Pietro, il peana trionfale della
ragione e della scienza con quei versi:
</p>

<div class="poem">
<p>Umano ardir, pacifica</p>
<p>Filosofia sicura,</p>
<p>Qual forza mai, qual limite</p>
<p>Il tuo poter misura?</p>
</div>

<p>
<span class="pagenum"><a id="Page_386"></a>[386]</span>
e, celebratene le continue vittorie, d'aver concluso
con vaticinio superbo, che sa d'eresia:
</p>

<div class="poem">
<p>Che più ti resta? Infrangere</p>
<p>Anche alla morte il telo</p>
<p>E della vita il nèttare</p>
<p>Libar con Giove in cielo.</p>
</div>

<p>
La Roma di Pio VI non perdonerà al Monti
queste audacie, e se poscia se ne impaura egli
stesso, se vacilla, se piega ai terrori, che inspira
un governo di preti implacabili, alle lusinghe,
che la fortuna non gli mantenne mai, ai dolci
errori, cui possono trascinare un giovine caldo
di cuore, di sensi e di fantasia l'opulenta bellezza
e il lampo dello sguardo, tra devoto e profano,
delle donne Romane, e più inebbriante
d'ogni altro quello, che lanciò sul poeta Costanza
Braschi, ripeterò che il Monti non è un Catone,
ma ripeterò altresì che non è meno gran poeta
per questo, e poeta grande appunto, perchè somiglia
al suo tempo, ed il tempo a lui.
</p>

<p>
Quando, a guisa di onde incalzantisi le une
sulle altre, incominciarono a ripercuotersi anche
in Italia gli echi della Rivoluzione Francese, gli
animi pro o contro s'agitarono profondamente,
ed in Roma assai più contro che pro.
</p>

<p>
S'immagini ora l'ambiente di Roma, allorchè
fu tutta piena d'emigrati francesi, fra i quali le
zie del Re, ospitate dal cardinale De Bernis, il
<span class="pagenum"><a id="Page_387"></a>[387]</span>
destituito ambasciatore di Francia, e mentre a
Parigi si bruciava il Papa in effigie per rappresaglia
al bruciamento in Roma dei libri massonici
del Cagliostro.
</p>

<p>
L'avversione alle novità francesi andava crescendo
in Roma ogni giorno. Le più strane novelle
correvano e trovavano fede, ora del Re
scampato e già rifugiato in Germania, ora degli
alleati entrati trionfanti in Parigi, ed il popolo,
se vedea allora passare il vecchio De Bernis, gli
staccava i cavalli dal carrozzone e lo tirava a
braccia, poi si precipitava a prosternarsi appiè
di santi e madonne, che stillavano sangue, stralunavano
gli occhi, e versavano lagrime, come
persone vive.
</p>

<p>
Peggio fu, quando si riseppero le sanguinose
scene della Rivoluzione, la ghigliottina in permanenza,
il Re con la famiglia in carcere, la Repubblica
proclamata, i Giacobini prevalenti con
la Convenzione, e quando nel novembre del 1792
si vide capitare in Roma Niccola Giuseppe Hugou
de Bassville, segretario della Legazione francese
di Napoli, quel medesimo, che poi pel poema
del Monti restò noto al mondo col nome più poetico
di Ugo Bassville, e che prima fu spedito
quasi di nascosto per tastar terreno, poi s'atteggiò
a diplomatico, e d'intesa con pochi amici
e colle Logge Massoniche accese, insieme ad un
<span class="pagenum"><a id="Page_388"></a>[388]</span>
La Flotte, ufficial di marina pure francese, una
briga internazionale per surrogare sul palazzo
del Consolato e dell'Accademia di Francia all'antico
stemma Borbonico quello della Repubblica.
</p>

<p>
Il Papa resistette, lo sdegno universale divampò,
e provocato con iattanza francese dal
Bassville e dal La Flotte finì il 13 gennaio 1793
nell'assassinio, a furor di popolo, del Bassville.
</p>

<p>
Si disse allora e si ripetè poi, che il governo
ci avesse mano, ma non è provato, e le circostanze
di fatto, diligentemente vagliate dal Vicchi,
sembrano anzi escludere tale complicità.
</p>

<p>
Comunque, la reazione popolare giunse a tale,
che ad imbrigliarla bisognò tutto il vigore e la
sollecitudine, che prima adopravansi solo contro
i sospettati aderenti della Rivoluzione, fra i quali
era certamente anche il Monti, framassone, amico
al Bassville, e che avea lasciate in mano di lui
carte compromettenti.
</p>

<p>
Seguirono in Francia la decapitazione del re
e della regina, il <i>Terrore</i>, le stragi, la guerra
universale, e a tali eccessi anche i più caldi in
Italia ristettero e ripugnarono. Così pure accadde
al Monti, che oltre a trescare in cospirazioni
avea già dovuto a questo tempo cercar di
deviare la maldicenza e l'invidia, suscitate dalla
sua gloria e dal misterioso romanzo dei suoi
<span class="pagenum"><a id="Page_389"></a>[389]</span>
amori colla duchessa Braschi, mercè un matrimonio
improvviso con Teresa Pickler, bellissima
giovinetta romana, tutta gloriosa d'aver conquistato
il cuore dell'acclamato autore dell'<i>Aristodemo</i>
e del <i>Galeotto Manfredi</i> e certo ignara di
servire da parafulmine alle sue politiche e galanti
marachelle. Ma che bel parafulmine era
allora Teresa Pickler! Ed il Monti se ne innamorò
per davvero, e forse la duchessa Braschi
avrà detto fra sè: “troppa grazia!„
</p>

<p>
Fra tali intimi e segreti contrasti di terrori
personali, di passioni colpevoli, di affetti legittimi,
di illusioni e disinganni patriottici è nata
la <i>Bassvilliana</i>, il vero poema storico della controrivoluzione
italiana.
</p>

<p>
Esso è troppo noto da doverne a lungo parlare.
</p>

<p>
Anche oggi (e vi è corso sopra più d'un secolo)
esso è uno dei capolavori più popolari della
poesia italiana. Ma vedete destino di persecuzione,
signore! Quando alla lunga scemò d'interesse
e venne a noia l'eterna inquisizione sulla
versatilità politica del Monti, ad un'altra croce
fu messo, la ricerca di tutte le sue imitazioni e
assimilazioni come poeta, specie dalle letterature
straniere. E si comincia dalla <i>Bellezza dell'Universo</i>,
di cui il meglio sarebbe levato dal Milton,
dai sonetti sulla <i>Morte di Giuda</i>, nei quali il
Monti avrebbe accattato dal Klopstock persino
<span class="pagenum"><a id="Page_390"></a>[390]</span>
l'immagine della Divina Giustizia, che pigliò pel
collo il traditore
</p>

<div class="poem">
<p>E lo piombò sdegnosa in Acheronte.</p>
</div>

<p>
(dimando io, se c'è bisogno di farsi imprestar
questa roba!) e via di questo passo, il Monti non
avrebbe mai fatto altro che un cibreo d'imitazioni
felici, belle, armoniose, ma composto a un dipresso,
come lo speziale, pigliando da tutti i barattoli,
compone le ricette del medico.
</p>

<p>
L'idea madre della stessa <i>Bassvilliana</i> (che
non è il meglio di certo di quel poema) si vuole
tolta dal Klopstock. E ammettiamo pure che la
<i>Messiade</i> sia il modello della <i>Bassvilliana</i>. Che
cosa significa ciò? La macchina poetica, su cui
adattare un soggetto particolare e contemporaneo,
qual'è la morte del Bassville, un soggetto
cioè, la piena realtà del quale è presente e a
tutti nota, non ha la stessa importanza, che
in una vasta creazione epica, com'è la <i>Messiade</i>,
in cui deve rispecchiarsi qualche punto prominente
della storia del genere umano, qualche
punto vecchissimo di data, con pochi o molti
fatti, la verità dei quali si perde o svanisce nel
vago della tradizione e della leggenda e quindi
lascia al poeta ogni libertà d'immaginare e di ricomporre.
</p>

<p>
V'ha qui uno stadio di premeditazione e di
lunga gestazione organica, che non ha rapporto
<span class="pagenum"><a id="Page_391"></a>[391]</span>
coll'improvvisazione, coll'estemporaneità d'una
poesia d'occasione, com'è in sostanza la <i>Bassvilliana</i>
del Monti.
</p>

<p>
D'altra parte qual è il poeta, anche fra i sommi,
che nella scelta della sua macchina poetica non
abbia attinto da quel fondo comune, che l'arte,
la storia, gli ingegni colti e la fantasia popolare
vengono tutti insieme accumulando e che in ogni
tempo appresta, si direbbe, lo stampo, in cui il
poeta getta le bellezze originali del proprio estro
e dell'arte propria? A questa legge, benchè di
tanto scemata di forza, di quanta n'ha acquistata
nel tempo moderno l'individualità dell'ingegno,
a questa legge s'è conformato anche il
Monti.
</p>

<p>
V'ha anche al suo tempo col ravvivato studio
di Dante, colla sazietà degli ideali arcadici, colla
voga del preromanticismo fantastico del falso <i>Ossian</i>
e sepolcrale del Gray e del Young un materiale
poetico molto diffuso e forme molto comuni,
nelle quali tutti incappano: il Bertola,
Alessandro Verri, il Varano, non meno dell'Alfieri,
del Monti e del Foscolo, e da qui procede
in parte il meraviglioso anche delle più consuete
macchine poetiche del Monti, quella sua quasi
continua evocazione spiritica, quella sua folla di
ombre, quel suo collocarsi fra cielo e terra, fra
la morte e il misterioso <i>al di là</i>, quando non
<span class="pagenum"><a id="Page_392"></a>[392]</span>
preferisce inforcare il vecchio Pegasèo e sparire
in pieno olimpo mitologico.
</p>

<p>
Per ora gli toccherà fra poco di sparire soltanto
da Roma. L'enfasi e le invettive della <i>Bassvilliana</i>
contro gli eccessi della Rivoluzione francese
non bastarono a smorzare i sospetti del Governo
Pontificio. Ed ecco il Monti, il poeta di
<i>Bassville</i>, che la notte del 3 marzo 1797 fugge
nascostamente da Roma nella carrozza d'un aiutante
di campo del generale Bonaparte, venutovi
apportatore del trattato di Tolentino, e piomba
prima a Bologna, indi a Milano in mezzo a tutto
il bailamme delle repubbliche improvvisate dai
Francesi.
</p>

<p>
Quando la <i>Bassvilliana</i> fu ideata e composta,
essa rispondeva al sentimento più diffuso e comune
allora in Italia. Ma gli avvenimenti successivi
dal '93 al '97, l'anno in cui il Monti fuggì
da Roma, lasciando interrotta la <i>Bassvilliana</i>,
siccome interruppe sempre tutte le sue creazioni
maggiori (altro segno grandemente caratteristico
e dei tempi e di lui), ma gli avvenimenti successivi,
dico, aveano mutata la faccia delle cose;
aveano dato tutt'altro corso ai pensieri e alle
speranze dei molti, che pur ripugnando agli eccessi,
favorivano in cuore i principii della Rivoluzione
francese; e il Monti, con quel bel senso
di prudenza e di opportunità, che avea sortito
<span class="pagenum"><a id="Page_393"></a>[393]</span>
da natura, e il Monti giù, a precipizio, per questa
china, senza pensare un momento, se vi coglierà
allori o legnate, se vi troverà in fondo un
Campidoglio o una Rupe Tarpea. Ma egli nella
sua testa dovea a un dipresso ragionare così:
“non sono stati ben accolti nella Cispadana e
nella Cisalpina tanti altri profughi di Roma? non
vi sono il Gianni, il Lattanzi, stati ben più di
me servili alla Curia Romana e per di più canaglie
di tre cotte e tanto inferiori a me d'ingegno
e di gloria? E il Cicognara, che ieri recitava in
Arcadia il necrologio di Luigi XVI, non è ora
Presidente del Comitato di difesa nella Cispadana?
e il Salfi, che fino a ieri ha piaggiato i
Borboni di Napoli, non è ora a Milano il giornalista
più temuto e il portavoce del giacobinismo
più puro? perchè dunque dovrebbero pigliarsela
solo con me, non reo che d'aver detto
in versi magnifici quello, che quasi tutti gli Italiani
migliori pensavano e sentivano, allorchè
composi la Bassvilliana?„
</p>

<p>
Ah, signore, era un gran furbo quel buon
Monti e val proprio la pena d'esser uomo di
genio per conoscere così bene il mondo, gli uomini,
la vita, e ragionare a questo modo, dimenticando
per di più che quei Gianni, quei Lattanzi
erano suoi nemici giurati, da lui in Roma
mille volte aizzati, scorbacchiati, flagellati, e che
<span class="pagenum"><a id="Page_394"></a>[394]</span>
ora non avrebbero mancato di ripagarlo a misura
di carbone! Ma non basta. Il Monti è anche
più imbecille di così. Salta il fosso del tutto,
anzi va a ruzzoloni al di là dell'altra sponda, e
in un'ignobile lettera al Salfi sconfessa la <i>Bassvilliana</i>
e nelle nuove sue cantiche: il <i>Fanatismo</i>,
la <i>Superstizione</i>, il <i>Pericolo</i> e nell'inno per
l'anniversario della decapitazione di Luigi XVI,
traveste addirittura la nobile Musa della <i>Bassvilliana</i>
in scapigliata e discinta <i>tricoteuse de la
guillotine</i>; sfoghi sinceri forse, per quanto eccessivi,
di sentimenti dovuti celare e comprimere
troppo a lungo, ma che ad ogni modo sono la
più brutta e dissennata pagina della vita del
Monti.
</p>

<p>
Ne pagò il fio, non dubitate! E quantunque
egli appartenesse in realtà alla parte più onesta,
più saggia, più nobilmente liberale della Cisalpina,
e forse anzi appunto per questo, non ebbe
mai tregua nè mercè e più d'una volta parla in
certe sue lettere disperate della tentazione di
farsi saltare in aria le cervella.
</p>

<p>
La Cisalpina, già agonizzante (mentre il Bonaparte
era in Egitto) per le violenze, le corruzioni,
i ladronecci, le frenesie d'ogni guisa, sprofondò
del tutto sotto la vittoriosa reazione Austro-Russa,
ed il Monti esulò in Francia, fino a
che la vittoria di Marengo non gli consentì d'intuonare
<span class="pagenum"><a id="Page_395"></a>[395]</span>
lo splendido inno del ritorno e della redenzione
sua e dell'Italia:
</p>

<div class="poem">
<p>Bell'Italia, amate sponde,</p>
<p class="i2">Pur vi torno a riveder!</p>
<p class="i2">Trema in petto e si confonde</p>
<p class="i2">L'alma oppressa dal piacer.</p>
</div>

<p>
Egli ricupera la patria e sè stesso e nella <i>Mascheroniana</i>
vendica sublimemente la patria e sè
stesso. “Molti, diceva, ne rimarranno scottati,
ma è giunto il tempo di un'onorata vendetta e
perdio me la voglio prendere, per istruzione della
mia patria, lacerata da tanti birbanti.„ Sentitelo
come descrive il <i>leggiadro vivere</i> della Cisalpina
con quella potenza tremenda d'invettiva,
per cui la poesia si eleva a storica e umana ad
un tempo, è specchio cioè del presente e vaticinio
e ammonimento solenne per altri tempi,
che con quel presente avessero mai, per caso,
qualche rassomiglianza:
</p>

<div class="poem">
<p>Altri stolti, altri vili, altri perversi,</p>
<p class="i2">Tiranni molti, cittadini pochi</p>
<p class="i2">E i pochi o muti, o insidïati, o spersi.</p>
<p>Inique leggi e per crearle rochi</p>
<p class="i2">Sulla tribuna i gorgozzuli e in giro</p>
<p class="i2">La discordia co' mantici e co' fochi,</p>
<p>E l'orgoglio con lei, l'odio, il deliro,</p>
<p class="i2">L'ignoranza, l'error, mentre alla sbarra</p>
<p class="i2">Sta del popolo il pianto ed il sospiro.</p>
<p>Tal s'allaccia in senato la zimarra,</p>
<p class="i2">Che d'elleboro ha d'uopo e d'esorcismo;</p>
<p class="i2">Tal vi tuona, che il callo ha della marra;</p>
<p><span class="pagenum"><a id="Page_396"></a>[396]</span></p>
<p>Tal vi trama, che tutto è parossismo</p>
<p class="i2">Di delfica mania, vate più destro</p>
<p class="i2">La calunnia a filar che il sillogismo;</p>
<p>Vile! tal altro del rubar maestro</p>
<p class="i2">A Caton si pareggia e monta i rostri</p>
<p class="i2">Scappato al remo e al tiberin capestro.</p>
<p>Oh iniqui! E tutti in arroganti inchiostri</p>
<p class="i2">Parlar virtude e sè dir Bruto e Gracco</p>
<p class="i2">Genuzi essendo, Saturnini e mostri.</p>
<p>Colmo era insomma de' delitti il sacco;</p>
<p class="i2">In pianto il giusto, in gozzoviglia il ladro,</p>
<p class="i2">E i Bruti a desco con Ciprigna e Bacco.</p>
<p class="i2"> . . . . . . . . . . . . . . .</p>
<p>Dal calzato allo scalzo le fortune</p>
<p class="i2">Migrar fur viste e libertà divenne</p>
<p class="i2">Merce di ladri e furia di tribune.</p>
<p>V'eran leggi; il gran patto era solenne,</p>
<p class="i2">Ma fu calpesto....</p>
<p>Vôta il popol per fame avea la vena;</p>
<p class="i2">E il viver suo vedea fuso e distrutto</p>
<p class="i2">De' suoi pieni tiranni in una cena.</p>
<p>Squallido, macro il buon soldato e brutto</p>
<p class="i2">Di polve, di sudor, di cicatrici,</p>
<p class="i2">Chiedea plorando di suo sangue il frutto:</p>
<p>Ma l'inghiottono l'arche voratrici</p>
<p class="i2">Di onnipossenti....</p>
<p class="i2"> . . . . . . . . . . . . . . . .</p>
<p>Sai come s'arrabatta esta genìa,</p>
<p class="i2">Che ambizïosa, obbliqua entra e penètra</p>
<p class="i2">E fora e s'apre ai primi onor la via.</p>
</div>

<p>
Il poeta, signore, ha sfogato il suo nobile sdegno
e si calma, perchè è da sperare che questa
tregenda d'infamie sia finita. Sia finita? Oh sì!
Quando finirà l'uomo!
</p>

<p>
<span class="pagenum"><a id="Page_397"></a>[397]</span>
E un altro entusiasmo ora trascina il Monti.
Ma chi glielo inspira? Napoleone! E chi vuole
accusare il Monti pei suoi poemi napoleonici, il
<i>Prometeo</i>, il <i>Bardo</i>, la <i>Spada di Federico</i> e la
<i>Palingenesi politica</i>, rientri in sè o si guardi attorno
e dica se spesso non ha visto gente più
spassionata e di più astuto cervello del Monti
scalmanarsi per personaggi centomila volte minori!
Fossero pure falsi miraggi gli splendori del
vice-regno napoleonico, ma certo è che fra quei
miraggi la nostra coscienza politica ed un partito
nazionale si venivano formando. Si vorrà
forse dire che ciò non apparisce nei versi del
Monti? Lo dirà chi non gli ha letti, perchè mai
il nome sacro d'Italia suonò più alto che nei
versi e nelle prose di lui e ad ogni occasione, anche
quando allo stesso dominatore francese quel
nome cominciava a dar ombra. Nella prolusione
alle sue lezioni universitarie di Pavia nel 1803
(prolusione, che si direbbe lo schema del futuro
libro del <i>Primato</i> di Vincenzo Gioberti) parlò sì
alto e sì libero anche contro i Francesi, che la
censura non ne permise la stampa, se non mutilata
e mutata.
</p>

<p>
Riunitosi nel 1815 il Congresso di Vienna,
che spartì i popoli come branchi di pecore, il
Monti trovò ancora accenti nobili e degni, ma
poco dopo cantò per l'Imperatore d'Austria il
<span class="pagenum"><a id="Page_398"></a>[398]</span>
<i>Ritorno d'Astrea</i>, e questa è senza dubbio, al
pari della lettera al Salfi, una delle sue mancanze
di carattere più ripugnanti. Non c'è scusa che
tenga a tale viltà, ma non mi par giusto, ripeto,
in mezzo ad un moto così grande di reazione
Europea qual'è quello del '15, e mentre in Italia
il regno napoleonico cadeva senza rimpianti e
peggio fra vendette nefande e applausi, non di
sola plebaglia prezzolata, agli alleati liberatori,
non mi par giusto, dico, imprecar solo al Monti,
quasi rappresentasse egli solo tanto stolta rapidità
d'ingratitudine, d'obblìo e di nuove speranze.
</p>

<p>
Ben presto esso e gli altri dovettero ricredersi,
e quanto al Monti in particolare, esso nel consacrare,
alcuni anni dopo, al marchese Trivulzio
uno de' suoi ultimi canti chiudeva così:
</p>

<div class="poem">
<p class="i2">.... E s'ei dimanda</p>
<p>Come del viver mio si volga il corso,</p>
<p>Di' che ad umil ruscello egli è simìle,</p>
<p>Su le cui rive impetuosa e dura</p>
<p>I fior più cari la tempesta uccise.</p>
</div>

<p>
Di quel po' che avea raggranellato, durante il
regno italico, avea salvato appena qualche briccica.
A sentir certuni, si direbbe essersi esso,
nei nove anni, che quel regno durò, tuffato sino
alla gola in tutte le voluttà sardanapaliche, che
aveano ammollito e corrotto i proconsoli e i marescialli
napoleonici, legittimi precursori di quelli,
<span class="pagenum"><a id="Page_399"></a>[399]</span>
che nei disastri francesi del 1870 si consolavano
dicendo: “<i>c'est égal! nous nous sommes bien amusés!</i>„
In quella vece che cos'era stato il Monti
in realtà? Un segretario senza segreti, un consulente
non consultato, un professore senza cattedra,
uno storiografo senza storia, un poeta
Cesareo con un Cesare troppo affaccendato da
badare a' poeti.
</p>

<p>
Contuttociò, dopo la Restaurazione, la carriera,
anche letteraria, del Monti, si può considerare
come finita, perchè poetò per piccole occasioni
o in difesa della vecchia arte sua, come nell'elegantissimo
sermone sulla <i>Mitologia</i>, o s'abbaruffò
coi Cruscanti su quell'eterna questione della lingua,
che gli Italiani, come se non avessero niente
altro di meglio da fare, rinnovano quasi ad
ogni età della loro storia. Ma nè a compire i
poemi interrotti potea pensare, nè a tentarne di
nuovi, e tutt'al più si deliziò, coll'incontentabilità
del vecchio artista, d'andar sempre accarezzando
e perfezionando le linee della <i>Feroniade</i>,
il solo poema, che trascinò dalla gioventù fino
ai suoi ultimi anni, senza compir mai neppur
questo.
</p>

<p>
Bisogna dire però che la grande nomea del
suo ingegno e la popolarità della sua gloria poetica
non fossero stato punto oscurate presso i
contemporanei dalle sue metamorfosi politiche,
<span class="pagenum"><a id="Page_400"></a>[400]</span>
delle quali menarono tanto scalpore critici e biografi
posteriori, se il romanticismo lombardo, che
era la forma letteraria del liberalismo nascente
e dell'opposizione alla letteratura officiale, gli
profferiva di diriger esso il <i>Conciliatore</i>, il famoso
giornale-programma dell'arte nuova nel 1818; se
due giovani, caldissimi d'amor patrio, come Silvio
Pellico ed il Berchet, lo stimolavano ad entrar
con essi nella setta dei Carbonari; se il
Leopardi ed il Manzoni cercavano la sua approvazione
ed il suo appoggio; se finalmente la Polizia
Austriaca l'avea in sospetto e facea sorvegliare
la sua corrispondenza col conte Giulio
Perticari, suo genero, anch'esso in voce d'aderente
alle cospirazioni marchigiane e romagnole.
</p>

<p>
Ma ormai il povero Monti non era più che
l'ombra di sè stesso. Ogni speranza, ogni dolcezza,
ogni gloria si concentravano per lui nella
moglie e nella figlia Costanza, sposata nel '12 al
Perticari, e per le cui nozze i poeti d'Italia incomodarono
tutti i vecchi Dei dell'Olimpo.
</p>

<p>
La moglie però, Teresa Pickler, bellezza giunonica,
e che il Cantù chiama ironicamente <i>fior
di virtù</i>, nelle acerbe polemiche letterarie e politiche,
combattute dal Monti, non fu risparmiata,
e forse non era senza torti, se è vero che
non fu del tutto insensibile alle marziali eleganze
degli ufficiali francesi; se è vero che fu
<span class="pagenum"><a id="Page_401"></a>[401]</span>
l'eroina della prima redazione dell'<i>Jacopo Ortis</i>
di Ugo Foscolo, e che l'avarizia e l'avidità di lei
furono cagione di più d'una delle debolezze politiche
di Vincenzo Monti.
</p>

<p>
Comunque (e questo è l'importante) esso l'amò
sempre tenerissimamente e la immortalò in quei
versi soavissimi:
</p>

<div class="poem">
<p>.... La stella</p>
<p>Del viver mio s'appressa</p>
<p>Al suo tramonto: ma sperar ti giovi</p>
<p>Che tutto io non morrò: pensa che un nome</p>
<p>Non oscuro io ti lascio, e tal che un giorno</p>
<p>Fra le italiche donne</p>
<p>Ti fia bel vanto il dire: “io fui l'amore</p>
<p>Del cantor di Bassville,</p>
<p>Del cantor che di care itale note</p>
<p>Vestì l'ira d'Achille.„</p>
</div>

<p>
I disseppellitori implacabili di carte vecchie, i
quali al primo brano di lettera un po' calda, in
cui s'imbattono, d'una donna celebre ad un uomo
celebre altrettanto, s'esaltano subito d'aver messa
la mano su grandi arcani d'amori proibiti (sono
i piccoli carnevali dei topi d'archivio e di biblioteca)
fantasticarono, fra gli strappi del Monti
alla fedeltà coniugale, anche di suoi amori colla
baronessa di Staël, da lui conosciuta in Italia
nel 1805; ma per poco che si conosca dell'indole
e delle abitudini epistolari della famosa autrice
di <i>Corinna</i>, si vedrà che non trattasi se non di
<span class="pagenum"><a id="Page_402"></a>[402]</span>
frasi e della passione consueta di quell'illustre
donna di trarsi dietro aggiogati al suo carro
trionfale tutti i più notevoli uomini del suo tempo
e d'aver dato a tutti inspirazioni, consigli, conforti;
specie di mecenatismo femmineo, civettuolo
ed inconcludente, che di rado poi valica ne' suoi
benefici certi confini.
</p>

<p>
Basti questo aneddoto. Il Monti e la Staël si
scambiarono un giorno il dono d'un libro. Nel
giorno stesso il Monti capita in visita dalla contessa
Cicognara e ve lo depone, dicendo che sarebbe
tornato a riprenderlo. Di lì a poco eccoti
la Staël, che, dicendo lo stesso, vi depone il suo;
ma tutti e due quei libri rimasero alla contessa
Cicognara, e nè la Staël, nè il Monti si ricordarono
mai più di ridomandarglieli.
</p>

<p>
Ben più della moglie del Monti è notevole
figura di donna la sua figlia Costanza, che fu
veramente il suo idolo. Era ingegnosa assai e
un vero miracolo di bellezza, e con questi pregi
ereditò anche il destino del padre d'essere fatta
segno a molti amori di certo, ma anche ad odii
feroci, perocchè alle colpe della mediocrità, che
non dà ombra, s'usa misericordia, non a splendori
d'ingegno e di bellezza, dai quali troppa
gente si sente offuscata. Restò vedova nel 22 e
fu accusata persino d'avere avvelenato il marito.
Era una calunnia infame, ma fu creduta, e dovettero
<span class="pagenum"><a id="Page_403"></a>[403]</span>
scolparnela solennemente i suoi amici e
vendicarnela il padre ne' suoi ultimi versi.
</p>

<p>
Il Monti morì nel '28, Costanza nel '40; e di tutte
queste vicende del poeta, che ne' suoi versi, nella
sua vita e in quella pure della sua famiglia rispecchiò
più caratteristicamente d'ogni altro le
vicende del suo tempo, il Niccolini faceva, non
volendo, l'epilogo in una lettera al Maffei con
queste parole: “in breve tempo il Monti, la sua
moglie, la sua figlia sono spariti: pochi ne parlano,
e i più di questi ne dicono male. Oh vanagloria
delle umane grandezze!„
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>
Copertina creata dal trascrittore e posta nel pubblico dominio.
</p>
</div>

</body>
</html>
